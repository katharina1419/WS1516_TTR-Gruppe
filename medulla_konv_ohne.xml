      Medulla Gestorum Treverensium. 
 Claͤrlich berichtung des hochwirdigen heyltumbs aller stifftt vnd Cloͤster inwendigdig vnd bey der statt Tryer mit vilen anderen zuͦgesatzten (des altten vnd neuwen testamentzs) geschichten der selben statt/ zuͦ samen brachtt durch den wirdigen herren meyster Jo hannes der heyligen geschrifft baccalarius formatus prediger vnd verkunder des heyltumbs imm thoem zuͦ Tryer.
   Die voerred. Das erst blat.  Dem hoechwirdigen inn gott vatter vnd herren: herren Richartten vongottes versehung Ertzbischoff zu Trier des heyligen Roemischen reychs durch Gallien vnd das reych Arelatense Ertzkantzler vnd kuerfürsten. Enbeutt ich Johannes Enen der freyen kunst meyster der heyligen schriff Baccalarius minen vnderthanigen gutwilligen dynst zu allen zeytten.
Hochwirdigster fuͤrst gnedigster herre mich haben angelangt etliche erbaͤre menschen geystlichs vnnd weltlichs stands/ gott dem almechtigen Marie seyner gebenedeyten muͦtter/ vnd allen gottesheyligen vnd fuͤrab dem heyligen rock vnßers lieben herren/ vnd anderen hochwirdigen heyltumb/welchs in der heyligen statt von Tryer erwuͤrdeglich enthalten wiirt zuͦ lobe vnd zuͦ eren Ich der heyligen statt von Tryer ein buͤchlin zuͦ componieren/ in welcher ich vß trucken will vnd klaͤrlich erzelen/ wie vnd welchz heyltumps mann yetzt gezeygt habe/ vnd fuͤrbas zeygen wille/ in aller maͤssen wie ich daz die tzeit des tzeugens vßgeruͤffen v-nd geredt hab/ da mit daz einen yetlichen menschen etlichen die es nit gehoͤrt haben die anderen vilicht nit also behalten  A ij  Die vorred.  Sulche innig guͦt werck offenbar werde/ vnnd mich ermanten do inn fleys an zuͦwenden. Dem nach aller gnedigster herre habe ich armer einfeltiger sulcher sachen vnerfarner in sunderlichen zuͦuersicht stiier vnd hilff des almechtigen gottes von dem alle gutte ding kommen/ vnnd sunder welchs hilff keyn guͦtte werrck angefangen auch nit volbracht mag werden. Darumb soͤ ich sulche gutt werck inn meynung habe hoͤff wo es mein domheit nitt ertraͤge/ solle es die gnade gottes erfullen/ nit durch meinen verdienst/ sunder vyler anderer gutter inniger menschen den es zuͦ steuͤr vnd troͤst (alls ich verhoff) kommen sulle vnd mag/ vnd so ich vermeint das selbe in der edelsten latinischen zungen zuͦ vollbringen/ bin ich oberretten es sey
nuͤtzer ainfencklich zuͦ teutschen/ angesehen das/ das minner theil latein leßen künnen oder verstaen vnd nit ein yetlicher ein interpreten ( dolmetsch ) nach seynen gefallen alle tzeit haben moͤge/ dar an ich mich dann uff diz maͤl benuͤgen laß/ vnnd die historien ich hyn vnd wider im latin her zuͦ dienende erfonden habe nicht sonder arbeit in diße nachfolgende forme gebracht/ wann ich von meinen nichts oder gar wenig darzuͦ gethon habe/sonder vß anderen bewerten historien vnd buͤcheren erleßen vnd ersoecht/ fonden vndd geschriben. Es sint auch diß vergangenen iare vyle vnd mancherley brieff vnnd cleintractatel getrueckt welcher eins teyls neben der warheit hin geschlichen sind/ vnd vile falschen dings der warheit zuͦ wedermelden Auch etlichen zuͦ vile/ die anderen zuo wenig gefatzt  Die vorrede  Das.II.blat.  haben vnd in besonderheit ein tractatel oder buͤchelin von einem koͤnig genant Arendel welches doch gar falsch erdicht vnd (alls ich glaub) vmb eigents nutz wille angefangen sey So es gar in keinem beruͤmbten angenommenden historiographen schrifften fonden wiirt. Darumb so ich durch sonderen fleys vnd arbeyt dar an gelaͤgt die historien vnd alten buͦcher zuͦ lesen auch selbs dar mit vnd bey gewesen/ gesehen/vnnd hab helffen handelen vnd (wie wol vnwirdig) selbs vß ruffen vnd predigen/mich dar inn geuͤbt/ vnd dardurch des rechten gruntzs vnd warheit has vnd clerlicher bericht bin/ dann vil andere die sich doch annemen dar von villeicht zuͦ schreiben oder sagen. Habe darumb der warheit zuͦ liebe vnd dem hochwirdigen heyltumb zuͦ lob vndd zuͦ eren dyß gegenwiirtig werck angenommen daz man sicher vnd sonder on allen tzweyffell woll leßen mage/ vnd dar in nichts fundeen dann was die warheit ist/welches ich
von mir selbs nit habe/ sonder vß mancherley alten historien vnd buecheren/ der ein theil zuͦ Trier noch huͤrbitage seint/ dy anderen in frembden vßwendigen landen/ da mals auch fonden hat vnd gen Tryer geschickt zuͦ bestetigung der warheyt. In welchem werck ich vorgesatzt habe ein buͤchlin zuͦ samen zuͦ setzen/ inn denen ich vermein zuͦ setzen nit allein vom heyltumb des hohen doemstifftzs Sonder zuͦ dem ersten etwas von altter loeblicheit vnd sonderer wirdigkeit der heiligen stat von Tryer. Auch von der selben heyligkeit wie sye durch sunderlich groͤß hochwirdig heyltumbs begabt vndd  A iij  Die vorrede  gezierett ist. Auch durch manichfeltige bluͤtuergiessung vyler vnd vnzeliger marteler burger vnnd inwoͤner der stat Trier die yer bluͤt vergossen haben vom den christen glauben geheiliget/ vnd da fiirbas zum ersten von dem hohen doemstifft vnd seinem heiltumb/ Vnd zum anderen von allen anderen kirchen stifften vnd cloesteren ynn der stat vnd bey der stat tryer gelegen/ etwas loͤblichs vndd ynnichs zuͤ leßen ( alls ich verhoff ) setzen In dem man vinden wiirt vnd woll vermercken. was loͤblicher/ heyliger vnnd erlicherr stat die heylig stat von tryer sye die der almechtig got in sonderheit (sonder zweiffel) erwelt hat/ vnnd nit lange nach dem leyden cristi zu dem heyligen cristen glauben geschikt hat/ alls ich im proces weytter melden werde. Aller gnedigster herre diß buͤchlein mitt sampt meinem vnderthenigen alle tzijt gut willigen vnuerdrossen diensten/ oberleber ich erweren furstlichen gnaden oitmodenlich bittende das selb vnd mich in gnaden an
zuͦ nemen vnd so es eweren furstlichen gnaden geratden duͤcht sein zuͦ trucken entphelen/ damit es got zuͦ eren vnd dem menschen zuͦ yrer selen seligkeit weytter vß gebreyt moͤcht werden/ hye mit sey ewer furstliche gnade got dem almechtigen in ewigkeit beuolhen.

Ein endt der Epistel vnnd vorrede.
 Der drytt Tractat 
SEyt das ich nun in den tzwyen ersten tractatel geschriben hab/ von anfang der stat von Trier/ vnd was in der heydenschafft mit der selbenn gehandelt sey/ und darnach wie sye zuͦ dem Christen glauben bekert sey/ und des hallben mancherley zersteurung erlitten Ist nun mein furnemen im dißem drytten und letzten tractet zuͦ schreyben von dez ytzt gegenwurtigen stand/ der selben heyligen stat vonn Trier/ wie sye durch mancherley gottes dienst jn vilen der selben kirchen geheyliget wiirt. Auch was in den selben kirchen von heyltumb behalten wiirt. Vnnd wiirt dißer tractat gedeylt jn.xxiij. Capitel nach der tzalle der kirchen/ man vmb einer merklichen vnderscheid willen/ hab ich einer yeglicher kirchen ein eigen Capittell zuͦ verordnet. So man von einer kirchen etwas soechen oder wissen will/ des da balder finden moege. So nun vnder allen kirchen jnnen und bey der stat Trier gelegen/ vß den selben.vij. heubt kirchen genent werden da man jn besonderheit grossen ablas vnd gnade erwerben mag. Also das die kirchen bey dem gemeineu mann/ die Syben kirchen genant werden vnd seind der selben. vii. kirchen. iij. stifft vnd.iiij.Abbatien/Sant Benedictus ordens/ darneben seint auch jnnen der stat.iiij.Cloͤster der betlerorden/ mit anderen pfarren/ vndd betheußer da ich vnderscheidenglich alls hernach von Capittell zuo Capittell von sagen wiirt.
 Das.I.Capit.  Dz.XXVI.blat  Das erst Capittell. Von dem hoehen doemstifft. 
DIe erste vnd hochwirdgste vnder allen kirchen/ nit allein innen der statt/ sunder auch durch das gantz stifft von Trier/ ist der doem vnd ist der stuͤll eines ertzbischoffs zuͦ Trier/ vnd ist garr ein alt gebeuwe alls es sich selbs einem yeglichen in das gesicht ertzeugt/ wan es ist anfenglich einn heidysche buwe vnd ein Palast oder wonung der heilgen keyserin Helena gewest. Vnd alls sye den Christen glauben an sich genommen het/ vnnd nach der vindung des heyligen Creutz zuͦ Jerusalem/ deth sie den Palast durch Agricium von Antiochien den patriarchen zuͦ einer oͤbersten kirchen weyhen/ wie oben im dritten vnd vierten capittelen des tzeyten tractats wytter gemeldet wiirt/ vnd so die kirch nach verlauffung viler iare gar bawuellig worden was/ darnach hat sye ein Ertzbischoff Boppo genant/ auß dem stammen der herren oder hertzogen von Osterreych/ nit sunder grossen kosten wider lassen reformieren vnd mit den starcken grossen pfeylleren vnd gewelb/ wye man es huͤtbeytag sich/ In dißer hohen kirchen vnnd doemstifft werden vil gottes dienst volbracht/ dar innenn werden teglich gesongen dye syben getzeit/ dar innen got der almechtig in besunderheit gelobt vnd geertt wiirt/ vnd wiirt das ytzuntz ordenglicher volbrachtt dan vormaels/ Dar zuͦ werden alle tag dreu amptt der heyligen messen gesongen. Das erst/ so die metten  f iij  Das.I.Capittell.  vß ist/ hebt man an ein meß zuͦ syngen/ von der benedeitten muͦtter Jesu marie/ welche meß in ewigkeytt gestifft ist/ durch ein
Ertzbischoff Otto genant/ vnd ist vast wol begabt mit renten/ mit einer eygener Orgell bey dem altaer mit dem Organisten/ vnnd wan die meß ein end nympt/ hebt man dann an alls balld ein andere meß an zuͦ singen/ inn der ere des bitteren leydens christi Jesu/ vnd seines heiligen rocks/ vnd alles anderen hoͤchwirdigen heyltumbs. Dar neben beschehen vil andere messen die durch die beneficia/ten der kirchen/ vff yren altaren gestifft seint vnd gelesen werden Zuͦ dem dritten/ singet man das hoche ampt/ vnnd alle tag so man nit choerfest heltt singt man dar zuͦ ein seel meß/ fur alle cristglaubigen selen. Item ist die selbige kirche mit solcher freyheit vnd herlicheit begabt das alle jare jnn der karwochen werden ordiniert durch ein ertzbischoff zuͦ der tzeit ettlichen erbaren vnd verstendigen gelerten priester die da sytzen in der selben kirchen vnnd hoͤrent beycht/ aller der die dar kommen vmb ablas vnd gnade zuͦ erwerben sy seint vß was land sie woͤllen/ vnd so es gar offenbaͤr sunden seind/ gybt man inn auch offenlich zuͦ buͤssen vnd die syben kirchen zuͦ visitieren vmb ablas vnnd vff den Donnerstag zuͦ mitternacht/ werden die selben kaerfester vnd buͤsser durch den bischoff vor der kirchen inn bey sein der priester vnd clercken beneficiaten der selben kirchen angenommen vnnd jnn die kirchen geleyt/ vnd mit vill lobgesang mancherley/ Darnach absoluiert durch den bischoff/ vnd vmb des gros Von dem heyltumb  Dz.XXVII.blat  sen zuͦlauffs willen des volcks/ So werden alle tzyt verordinieret/ von einem wyßen ersamen raͤtt der stat Trier.ccc.oder.cccc.burger jnn harnasch mit gewerhafftiger hant die priester vnd karfester vor verdruckung des volcks zuͦ
beschirmen/ Vnd so das Oesterlich hochtzeyt volbracht ist/ so hebt man an/ vnd gaͤt syben frytag station jn die syben kirchen vur die selbigen buesser vnd karstester/ vnd bit got fur yre sunden vnnd das selbe thuͤrman noch durch das gantz jare zwey male/ dar zuͦ werden auch vill bietfarten vnd station durch das gantz iare vollenbracht/ wan dye Trierer ein guͤtte froem einfeltig volck ist/ die sulchen guetten geystlichen sachen gern nachfolgen vnnd sich mit innigen wercken vast vben.
 Nun furbas will ich schreiben von dem heiltumb ditzer kirchen: vnd zum ersten von den heyltumb das man vor diser tzeit alle iar zu zweien malen gezeugett hat: ehe dann dys heyltumb fonden ist. Darnach von dem neuwen. 
Aft das erst ist ein alte lobliche gewonheyt vnd herkommen/ das man alle iar ein fart inn ein fart inn der karwochen so man die karfesser hat ein gesegnet vnd absoluiert. Um morgen frue vmb die drey oder vier stunden vff die andere fart vff den heyligen Pfinxtag   Von dem Heyltumb zuͦ morgen vmb dieselbige zeit hat man getzeugt vnd noch hutbitag/ alle zuͦkunfftig iare tzeugen wiirt dis nachgeschriben heyltumb.
 &#x00B6;Zum ersten etliche brotlin des hymmelbrots/ das vonn dem hymel herabkommen ist/ da nur gott die Kinder von israhel inn der wusteme.xl. iaer gespeiset hatt.

&#x00B6;Zum anderen/ Weist man ein roͤre von dem arm der heyligen frauwen sant Annen.
&#x00B6;Zum dritten tzeugt man den stab des heyligen apostells santt Peters/ da mit vfferweckt ist worden von dez toed sant Maternus bischoff der.xl tag im grab toed gelegen was.
 &#x00B6;Zum vierten tzeugt man dasheupt der heyligen keyserinnen Helene/ die das heylig Creutz zuͦ Iherusalem vonden hat/ vnd dise kirche vß yrem Palast zuͦ der eren gottes jn ein kirchen hat laessen consecrieren/ vnd sunst vil guttes durch die cristenheit ge Im Doem    Das.XXVIII.bl thoen/ welchs man jn yrem leben clerlich vindt. &#x1F449;Zum funfften/ zeugt man daz heupt des heyligen apostells santt Mathijs welchs leichnam die vorgemelten heylige keyserin Helena hat transferiert vß Judea gen Rome vnd von Rome furter ghen Trier.

&#x00B6;Zum sechsten tzeugt man ein mirackel das ist ein monstrantz/ darin seind etlich stuck von einer alben mit bluͦt begossen/ vnd hat sich daz also begeben Es ist zuͦ einer tzeitt gewesen ein bischoff zuͦ Metz/ welcher hat begert/ das man yme den nagell vnsers herren iesu cristi vur yn vff den altaer wolle tragen/ daz er vor dem selben moͤge meß halten. Wehches yme von den heren vergunt ist worden/ vnd also beschehen/ vnd so der warhafftig nagel christi vor jmist vff dem altaer gelegeu/ hat er ein anderen falschen nagell/ der dem alls vyle glichet alls moͤglich was/ nach gemacht/ welcher et jn die stat gelagt het/ vnd den rechten in sein armen verschlagen/ vnnd do das ampt auß was/ vnd der bischoff mit seinen ministrantten zuͦ der sacristien gieng/ fieng yme das bluͦt an mit vngestimmigkeit vß dem arme zuͦ schiessen/ also daz sich die ministranten fast verwunderten/ vnd alls der byschoff sich verwont befant/ erkent er die straͤff gottes/ vnd bekant sein schuld/ begeret gnade/ do nam man das getuͤch mit dem bluͦt vnd thetes jnn die monstrantzen/ G  Von dem heyltumb.  vnd das selbige tzeugt man also/ nit vur heyltumb/ sonder vur ein mirackel vnd getzeugnis der warheit des warhafftigen nagels Jesu christi. 
Zum letzsten zeugt man den warhafftigen nagel iesu cristi/ der durch seinen heyligen rechten fueß geschlagen ist/ Alls das der tuͤffell auß einem besessen men/schen betzeugt hatt/ vnd der mensch durch das beruren des nagels erlediget ist worden/ alls das clerlich in gestis Treuerorum beschriben ist/ Also gibt mann dem volck den segen/ vnd bestreicht sye mit dem Nagell an dem hohen altaer im Doem.
 Orden und zeugens des heyltumbs der neuwen fart ytzunt dysz iare beschehen vnnd hernach beschehen soll: mit auszlegung eines ytlichen stucks: seiner historien vnd beschicht wie es vonden ist: vnd durch wen anbrachtt: vnnd welche prelaten vnd herren bey sein Sulchs beschen sey.
IN dißer neuwer heyltumbsfarr des heyltumbs ytzunt neuwelich fonden/ haben mein gnedi Im Doem    Das.XXIX.blat gen herren vom doem/ diße nachgeschriben ordenung jm tzeugen gehalten/ vnd dem großwirdigem heyltumb/ das neuwelich fonden ist zuͦ eren/ vnd den pilgrum zuͦ freuden vnd merer seligkeyt/ haben sye vorab etlich stuͤck von dem alten heyltumb getzeugt Alls nemlich zum ersten/ ein mercklich stuck von einer clienen roͤren eines arms der heyligen frauwen vnd muͦtter sant annen/ die do ist ein sunderliche troͤsterin vnd helfferin aller betr'#eupten vnd benoͤtigten menschen dy sye mit inigkeit yres hertzen anruffen/ welcher leben vnd wirdigkeit vnd verdienst/ ytzunt nit noͤtig ist zuͦ schreiben so man das selbig jn andern buchern clerlich vindet.
 Zu dem anderen mael. 
Zeugt man den staeb des heiligen hymelfursten vnd apostels sant Peters/ vnd ist der selbe allso zuͦ Tryer kommen. Alls der heylig apostel sant Peter die drey jungeren. Eucharium. Valerium vnd Maternuz anfenglich von Rome herauß gen trier geschikt hat den cristlichen glauben jn dißem landt zuͦ pflantzen vnd do sye seind kommen nach hey straßburg jn einen flecken Elegia genent/ ist der junst (maternus) am fyeber kranck worden vnd hat sich die vnnaturlich hytz teglich an yme gemeret/ allso daz er tzum letzsten sein geist hat vffgeben: Do seind dye anderen zwene mit betruͤbten hertzen wider hyndersich gen Rome zuͦ yrem meyster Sant Peter getzoͤgen vnnd yme geclagt/ wie yrr gesell matern toedt sey/ vnd das ein hert G  ij
 Von dem Heyltumb vnbeweglich volck fonden haben/ welchs sye alleine nit vertrauwen zuͦ bekeren/ Also hat der heylig Apostel sant Peter ynnen geben sein paͤblichen stab/ vnd befell gethon/ das sye wider hindersich zuͦ dem grabe gheen do Maternus begraben ligt/ vnd legentt den stab vff seinen leychnam vnd gebiettent yme jm namen Jesu cristi vff zuͦ staͤn vnd den cristichen glaubben hellffen meren/ vnd ist das die vrsach/ das noch heutte bey tag. vnßer aller heilligster vatter der babst sich keines paͤbstlichen stabs gebraucht dann allein in der Trierer lantschafft/ Welches claͤrlich beschreybt der heilig doctor sant Thomas/ in quarto distinctione xxiiij.q.ij.articulo vltimo. Also entpfiengen sy den stab vnnd tzogen wider hyndetsich da Maternus begraben was/ vnd gruͤben den lychnam vß dem grab vnd lagten den staͤb vff jn / vnd sprach Eucharius. Materne vnßer meyster Petrus gebeut dir jm namen Jesu cristi das du vffstehest vnd helfftzt vns den christen glauben auß breytten vnnd meren/ zuͦ dem gebote stunde der todte leychnam vff/ vnd was lebendig vnd gesundt/ vnd was die tzeit des hyn vnd weter tziehens der tzweyer/ verlauffen viertzig tage die weil der lychnam vnder der erden gelegen was. Zuͦ dem grossen wunderwerck/ lieffen vntzellich will menschenn/ vnd wardt da von ein groß mechtig volck zuͦ dem cristen glauben bekeret. Also namen die drey heylige iungeren den staeb/ vnd kamen ghen Trier/ vnnd da ist er belyben Aber uber etlich vill jare/ darnach ist das ober theyll dar vonn/ die kruck zuͦ
Toͤllen kommen/  Im Doem.       Das.XXX.blat. wie sich aber das begeben habe laeses ich vmbb der kurtzten willen beleyben. &#x00B6;Zuͦ dem dritten maell.  Zeugt man daz haͤupt der heyligen keyserrinnen Helene die do ist geweßen ein einwonerin der stat Trier vnd alls ettlichen woͤllen da selbst geboren vnd yren palast da in sye gewonet hat/ thet sye consecrieren zuͤ einer kirchen/ vnd ist das ytzunt der Doem vnd metropolitan kirch des gantzen stiffttz von Trier. Diße Helena hat vast vill guttes gethoͤn den cristen glauben zuͦ steure. Man list daz sy vffgericht vnd gebauwet habe lxxij.kirchen/ welches du alles jn anderen buecheren weyterlesen magst/ Vnd so ich von dem rock vnßers herren schreiben werde/ wiirt ich weytter von yre schriben
 &#x00B6;Zuͦ dem vierten mael. 
Zeugt man daz haͤupt des heiligen apostels sant Mathijs/welchs leychnam die heilig keyserrinnen santt Helena vß Judea zuͦ Rome bracht het/ vnd schicket inn darnach mit dem heyligen patriarchen Agricio mit vnßers herren rock vnd anderem heiltumb gen Trier/ alls du weyter hoͤren wurst. So ich von dem G  iij  Von dem Heyltumb. heyligen Rock schreiben werde/ vnd wart dyser heylig leychnam sant Mathijs gelagt inn ein Cloester sant Benedictus ordens/ vnd wiirt ytzunt genent sant Mathijs Cloester/ da ist der leychnam noch/ vnd daz baupt im thoem/ Von dißem heyligen apostels leben vnd verdienst/ wie er erwelt ist worden/ vindestu in anderen bucheren. In actibus apostolorum/ vnd darumb laes ich weitter schreibens vnderwegen. &#x00B6;Zu dem funfften mael. 
Zeugt man ein groß me chtigen schatz von heyltums. Nemlich beyde schulterbret.ij. die grossen arme rore/ vnd zwo dy grosse beyne rore/ ein krommes bein gleich einen kinbacken/ zwo rippen vnd ein cleynes bein vonn einem arme in tzwey theil gebrochen/ vnd drey geleyche von dem ruckstrang/ vnd ein groß gelyd von einem finger/ vnd drey kleine stucklin die gehoͤren zuͦ den geleychen der armen oder beinen/ Von den edlen reinen iunckfrauwen mertlerin getreuweste nothelfferin sant Barbaren/ Vnd seind die ob genanten beyn allesamen die aller claerste vnd reinste vnuerseret beyn/ daz sy wol ein antzeignung geben/ der grossen reinigkeit die im gemuet dißer reiner iunck Im Doem.       Das.XXXI.blat. frauwen geweßen ist/ wie keusche vnd reine dise heilig junckfrauwe gelebt/ vnd wie sie yre vnschuldig bluͦtt vmb cristus vergossen hat/ vnd waz yre dar vur zuͦ loͤne worden ist. Auch wie sie mechtig ist bey got zuͦ bitten vur den menschen yme ein gluckselig endt  zuͦ erlangen vnd fur gebresten des leibs/ jm leben zuͦ verhuͤten/ finstu claͤrlich jn yrem leben/ das ich hie der kurtz zuͦ liebe laes blyben.
&#x00B6;Zu dem sechstzen mael. 
Zeugt man nit ein minderen schatzt von heiltum als nemlich daz heilig haupt des grossen getreuwen nothelfers pabst vnnd mertlers sancti Cornelij vnd ist daz oͤbertheil die hyrnpan von den nasen hin vff gantz vnd gar/mit einem stucklin eins rippen vnd ist daz selbig haupt mit dem rock vnßers herren gehen trier durch Agricium den Anthiochischen patriarchen bracht/ wie ich oben jnn dem priuilegio sancti Siluestri gemeldet habe/ disem lieben heyligen vnnd getreuwen nothelffer/ sullen mir allesamen mit innigem hertzen ane rueffen das er den almechtigen gott vur vns bitten woͤlle das mir behoͤttet werden vur den ellenden schweren jemerlichen kranckheit der fallenden sucht dar vur er in sunderheit bey got zuͦ bitten gewaltig ist.
 &#x00B6;Zu dem Sybenten mael.  Von dem Heyltumb
Zeugt man den heyligen leychnam des heyligen bischoff Sancti Materni mit dem haubt vnd alle glyderen da gar wenig von kommen ist. Das ist der heylig leychnam der vormalls.xl.tag thoet jm grabb gelegen ist/ vnd durch den stab oben getzeugt in dem namen cristi iesu vom thoet vff erweckt vnnd ist darnach vorgesetz worden dreyen stifften. Nemlich Trier/ Coellen/ Tungeren/ vnd alls mir clerlich beschriben vindest in seinem leben/ hat er vff einen Ostertag jn den dreyen stifften drey messen gehalten/ dy erste zuͦ Tungeren. Die andere zuͤ Coellen. Die drit zuͤ Trier/ vnd gleycher maeß alls er.xl.tag thoͤt waz gewesen/ also hat er darnach.xl.jare daz stifft zuͦ trier regiert. Alls die tzeit seines lebens nahet dem ennd/ was er zuͦ Coͤllen vnd beruͤfft seine bruͤder zuͦ yme vnd verkundt inne sein abscheyden/ vnd also vnder goͤtlichem loebsyngen die bruͤder mit innigkeit volbrachten/ vberantwort got dem almechtigen seine heylige sele jn jaren vnßers herren. C.xxviij.des fiertzehenden tags Septembris/ Welches so es zuͦ den oren der Trierer vnd Tungerer gebracht was/ tzogen sye
allesamen zuͦ Coͤllen vnd begerten einn yegliche parthie yren bischoff zuͦ haben/ vnd ward deßhalben ein kriege vnd vffrure vnder jnnen Aber der mylt vnd barmhertzig got wolt vmb seinen dyener kein tzweytracht  Im Thoem.    Das.XXXII.bl.  erwachßen lassen/ vnd schickett vnder sye einen schoͤnen lieblichen alten man/ eines tugenthafften fruntlichen angesichtzts (vngetzwyffelt ein engel gottes) der sprach/ sye solten tzanckes vff hoͤren vnnd seines ratzt pflegen/ vnd den heyligen lychnam nemen vnnd leggen yn ein schiff mitten vff den Reyn/ sunder eynichs menschen hilff/ keret alls dan das schiff das haubt zuͦ dem gestaden der Coͤlner/ so solten sye den leychnam behalten/ keret er sych aber gen thael sollten jn die Tungeren haben/ wa es sich aber den Reyn vff wendet sulten die Trierer sich des heyligen lychnams alls dann erfreuwen Wunderlich wercks des allerhoͤchsten gottes/ des raͤttes ward vmb vnd vmb geuolgett/ Aber do mit hetten sye den alten verloren/ Der heylig leichnam wart vff den Reyn gesetzt nach des altten raets Vnd do sye alle hofften/huͤbe das schiff an sunder aller menschen steure/ den Reyn vff zuͦ faren byß ghen Ruwenkirchen/ noch huͤtbitag oben Coͤllen ein mylwegs/ Do danckten die Trierer got seiner gnaden vnd liessen das jngeweyd da selbst/ den heyligen leychnam fuerten sye mit jnnen hynuff gen Trier mit grossen freuden alls ein yeglicher wol vermercken kane/ vnnd ward
anfencklich begraben bey seine gesellen Eucharium vnd Valerium/ da ytzunt ist sant Mathijs closter. Dar nach ist kommen ein bischoff mitt nammen Boppo genant der zuͦ sant Symeon begraben ligtt/ Hertzog Lupoltz soen von Osterreych/ den man die tzeit nennet von Habßburg geburtig/ welchen keyser friderich der drit jn Osterreych da er ligt hat laesH
 Von dem Heyltumb 
Canonizieren/ vnd yetz vur heilig gehalten wiirt Dißer Boppo hatt in jaren vnßers herren gebuͤrt dusent syben vnd dressig/ des.xxiii.tags Octobus in beiweßen der bischoffen dißer tzeit/ Metz/ Thoͤll/ vnnd Virdon/ Den leychnam Sancti Materni von sant mathijs da selbst er begraben was/ in die Doem kirch zuͦ Trier thoen transferieren vnnd legen/ Von welcher translation helt man huͤt bey tag in obgenantem tage in dem selben doem ein hochtzeit/ genant Translationis sancti Materni/ vnd wirt daz selbige fest durch das gantz stifft von Trier gefeyert vnd gehalten / vnd ist gelagt worden bey den Rock vnßers herren Jhesu cristi/ dar bey er auch vonden ist/ alls ich hernach clerlicher da vonschreyben wurt.   Zuͦ dem letzsten mael.  &#x00B6; Zeygt man den großmechttigen schatz den vngeneten Rock von/ sers lieben herren Jesu cristi den dye ritter Pylati zuͦ schneyden noch zuͦ theyllen woltten/ sunder darvmd loͤsten/ wem err gatz beleyben solltt/ welchs alsnit anders geschehen ist/ dan daz  Im doem.Das.XXXIII.blat  die prophetien erfult worden des koͤniglichen propheten David im psalter sprechende. Sye haben yne myne cleyder gerheylt/ vnd iiber mein cleid haben sye daz loeß geworffen/ Dar innen claͤrlich erfonden wirt do sye die andere cleyder zerschnitten oder tzertheylten das sye iiber dißen rock geloest haben. Da von auch sanctus Johannes euangelista am.xix.capittell/ gar clerlich dar von schreibt.
  Relation wie er ytztund newlich erfonden vnd herfuer gethon sy worden.
ALls der heylig ertzbischoff vnd patriarch agricius (do von ich vor hie geschriben habe) her gen trier ist kommen vnd mit yme daz obgenant heiltumb bracht hat er vßgenommen/ sant mathis lychnam wie vor stet Das ander heiltumb alles in die hoche kirche die er vß befelle sancte helene ( alls yre huß) jn ere sant peter vnd sant Paulus gewyhen hatt/ inn sant Niclas choer gelagtt/ do selbst ist es gelegen bey achthundert iaren ongeuerlich/ Vnd darnach nach Cristus gebuͤrt vnßers herren/ eilff hundert vnd achtzig vngeheurlich/ ist ein grosse vffroer vnnd krieg geweßen in der statt vnnd stifft zuͦ Trier kommen/ einer election halben des capittels die tzeyt zuͦ Trier/ die.x.jare geweret hat. Also die stat stifft vnd alle vnderthonen sulche gespenn vnd tzwytracht halben zuͦ onuermitlichen schaden kommen seint/ daz haben bapst Gregorius genant der achtt H ij  Von dem Heyltumb  vnd keyser heinrich der.vj.zuͦ hertzen genommen vnd hat der obgenanten Gregorius/ dem vorgeschriebenen keyser Heinrichen einen legaten zuͦ geben/ vnnd personlich gen trier kommen die gemelte election zuͦ ex` aminieren/ vnd so sye die von nicht gefonden haben/ vnd beyde erwelten/ alls nemlich Arnoltt graͤff von Isenberg vnd folmarus Choerbischoff deponiert ( abgesetzt) Alls nun sulchs deposition beschehen ist/ haͤt das Capittell zuͦ Trier durch forderung keiser Heinrichs Johannem des namen
den ersten ( welcher vorhyn ein ander bistumb het/ vnd keiser Heinrichs Cantzler was ) postuliert vnnd zuͦ einem ertzbischoff angenommen/ vnd hat der obgeschriben Gregorius papst yme die kirche zuͦ Trier mit sampt seinem bistumb das er zuͦ vor an hat zuͦ halten dispensiert/ vnd dar bey daz heiltumb das zuͦ Trier sey jn gutter huette/ achtung verwartung zuͦ haben bouolhen wie das selbig claͤrlich xvi.questione.i.postquam hostilis/ vßgedruckt wiirt. Sulchen befel noch hat der obgenant bischoff Johannes die kirch ytzunt den hohen Choer/ mit der croefften darunder lassen bauwen/ vnd jn beysein vill treffenlicher geistlicher vnd weltlichen stands/ prelaten vnd herren In iaren vnßer herren/ Eilhundert vnd sexvnd nuntzig/ vff sant Philippus vnnd Jacobs tag der heiligen apostolen den choer vnd croͤfft erbauwet hatt vnd gewihen/ da von man ierlichs vff den selben tag das fest der kirch weyung in der selben kyrchen halttet vnd hat do sant niclaes altaer vffgethan vnd den heyligen Rock mit dem obgengten heyltumb herauß ge Im DoemDas.XXXV.bl  nommen/ vnd doch etwas mercklichs heyltumbs da selbst gelassen Welchs ich eins teyls hye oben geschriben hab/ alls nemlich Sant Barbaren vnd noch vile anderen mehe do von ich hernach schreiben werde vnd hat den heiligen rock mit dem anderen heyltumb jn den hohen altaer gelagt/ da selbst ist daz heytumb aber belyben/ bys ytzunt jn jaren vnßers herren/ Dusentt funffhundert vnd.xij. Zuͦ zuͦkunfft des allerdurchluchtigsten großmechtigsten vnd vnuberwyntlichsten fursten vnd herren/ herren Maximiliani erwelten r der
mischen keyser/ vnßers aller genigsten herren/ vnd den reychs tag zuͦ Trier zuͦ halten vur genommen/ vnd so die keiserliche maiestat waͤrhafftig/ nit durch flockmeren/ sunder auß alten vnd vast alten historien vnd buͦcheren bericht was den heyligen roeck zuͦ Tryer jm Thoem zuͦ sein/ Hat die selbig keyserlich maiestat/ dem hoch virdigsten fursten vnd herren herren Richarten ertzbischoff zuͦ Trier.et cetera/ vnd Choerfursten meines gnedigen herren/ Auch seiner furstlichen gnadenthoem capittell trefflich befel vnd ansoech lassen thoen daz. obgenanten mein gnediger herre mit sampt seinen thoem capittells herren des heiligen rocks socchung pflichtig thoen wellen.
Sulchen befell vnd ansoech noch hait der obgenanter mein gnedigster herre mit sonderem fleys in alle cloͤster geystliche personen/ jnnen vnd aussen der stat trier ernstlich befel gethoen/ das sye got den almechtigenn woͤllen anruͤffen vnd bitten das/ das heylige cleyt zuͦ heyle vnnd troͤst der menschen/ durch den willen des H iij  Von dem Heyltumb.  milten gotes moͤcht offenbaert werden/ vnnd noch so vile ynnicher geistlichen menschen gebet in zuͦuersichet steure vnd hilff des almechtigen gottes/ hat er dickgemelt mein gnediger herre Ertzbischoff in eygener persone mit etlichen meinen gnedigen herren vom capittell inn obgemelten iaren .M.ccccc.vnd.xij. vff mitwochen in den Ostern fyertagen der do was des. xiiij tags des monats Aprilis laͤssen den hohen altaer ( da in die schrifften den heyligen Rock zuͦ sein betzugten) vffbrechen vnd seiner furstlichen gnaden Cappellan tzum ersten hyn jnn schlieffen/ vnd ist der altaer vast groß vnd gantz hole in wendig gewesen/ vnnd seindt dar unnen fonden drey kysten.
  In der ersten kysten. 
&#x00B6; Vff der rechten seytten des altares/ welche von holtze vnd hubschen helffen beyn gemacht/ was mit einem grossem sygell besyglet vnd wol versorgt. Ist fonden der heylig vngeneet Rock vnßers herren Jesu/ vnnd bey demselben ein grossen falschen wurffelb mit sampt einem altten verrosthen messer/ mitt ettlichen allten vnleßlichen geschrifften.

In der anderen kisten vff der linck en syten des altars/ ein kiste von gebein vnd holtz gemacht mit einem grossen sygell beschloß/ In welcher diß nachgeschriben Heyltum fonden ist.
 Im Doem.Das.XXXV.blat 
Von sant Cristanti vnd Darij. Von santt Marcellini vnd petri. Von sant largi vnd Smaragdi. Von sant Irmine junckfraw. Von dem Hymelbrot manna. Von vnßer lieben frauwen cleyd. Von einem duechlin jn welchem vnßer lieber herre Jesus in die krippen gewickelt vnd gelagt warde Von sant Siluesters finger. Von santt Paulus dem apostell. Von vnßer herren grab. Von sant Laurentius. Von sant Getulius haupt martler. Item ein Silbrin creutz in dem zwey stuck von dem heiligen creutze gefonden sindt.

&#x00B6;Item diß heyltumb synt in einem seckel oder beudel gefonden worden/ vff der lincken seytten in sant peters altar

Von der krippen vnßers lieben herren iesu cristi. Von vnßer lieben frauwen rock.Von der seulen do vnßer herre an gegeyßelt wart. Von einem stein daruff vnser herre got mit seinen fingeren geschriben hat. Von sant Lucas dem euangelisten. Von sant Georgen. Von sant Appollonien. Ein duͦche das vnßer herregot hat sich mit gegurtet oder vmb sich gehabt hatt/ do er den iungeren die foeß geweschen hat.
&#x1F449; In der dritten kisten.
Item in der mitten des altaers ist fonden worden ein kyste von holtz mitt dreyen grossen ysseren banden beschlagen/ vff welcher ein sylberen pfennig alter muntz gelagt was/ vff welchem geschriben statt. Sanctus maternus. Dann sant maternus coͤrper mit dem haubt in derselben kysten alls sye vff gethaͤn wart gefonden.
 Von dem Heyltumb 
IN dem jare vnßers herren.M.ccccc.vnd.xij des.xxij.tags des Aprilis jst in dem oͤbersten ende des Capitells Theomstifftes zuͦ Trier in beywesens des hochwirdigsten jn got vatter vnd herren herren Richarten Ertzbischoff zuͦ Trier [etc] .mit sampt den erwirdigen vnd edlen herren des capitels von Trier in einem sylberin kasten oder laden vff gethon worden welcher kast oder lade hat gestanden vff dem froenaltaer Sant Peters im Choer/ Seind diße hernach geschriben heyltumb von den worden/ vnnd wider vmb dar jn gelagt/ außgenommen sant Cornelius haubtt des dar jn gefunden ist vnd herauß behalten.
Sant Cornelius heubt des bapsts vnd marteler mit einem stuck des ruckstrangs. Sant Seuerus priester vnd beychter heyltum/ da von sant Gregorius in seynem dyalogo jndechtig ist. Sant Gregorius von spolet des priesters gebeine/ vnd sant faustins gebeyne des martlers/ vnd das seind groß vnd koͤstlich heyltuͦ.
&#x00B6; An dem vndersten ende der Cassie synt diße heyltumb funden worden. Von sant Florentin/ Von sant Diogenis. Bon sant Fortunati bischoff. Von sant felix martler. Von sant Brictij bischoff vnd martler/ vnd vil andere heyltumb.
&#x00B6; Dise heyltumb seint vonden worden jn dem obersten ende der Casten vorgenant/ Jnn einem sylberin Creutze. Von sant Sixtus pabst vnd martler Von Dyontsius martler. Von Sant Rusticus martler. Von sant Eleuterius martler. Von sant fabian vnd Sebastian martler. Von sant German vnnd Me Jm Thoem.Das.XXXVI.bl  gardus bischoff. Von dem heyligen Cruotze/ vnd heyligen grabe vnßer lieben herren Jesu christi. Disze heyltumb seint in einer helffenbeynen kysten fonden worden in der selben Cassie.
Von sant fortunatus bißchoff. Von .s.Modesten. Iunckfraw .Von.s.Mansuetus fynger.Von.s.banto priester vnd beychtiger von Trier. Von sant Basilissa iunckfraw. Von.s.Laurentzen. Von.s.peters Seffell/ Von.s.Modowalib ein bischoff vnd beychtiger/ Von/s.Bonifacius ein martler/ Von.s.Diogeni martler. Von.s.Fabiano bapst .Von.s.Largi Von.s.Steffan/Von.s.Smaragdo.Von.s.Cristentiano/Von.s.vincentio martler .Von.s.Ciriaco ein martler. Von.s.Andreas soelen/ die man gar noch gantz zuͦ Trier hatt.

In dem selben iare dar nach vff des heiligen creutz tage alls es fonden wardtt der da ist des dritten tags des monatz Mays. Als in dem selben stifft mit grosser tzierung vnnd andechtigem gotzsdienst wart gehalten: Marie Blancke des hertzogen dochter von meylant Romische keyserin jr begencknisz.
I   Von dem Heyltumb 
&#x00B6;In gegenwertigkeit des gemelten durchleuchstigsten/ großmechtigsten vnd vnuberwintlichsten fursten vnd herren/herren Maximiliani roͤmischen keyser zuͦ allen tzeitten merer des reichs/ vnd jnn bey sein vyler anderen fursten alls hernach getruckt stat offenbarlich vßgeruͦffen vnd verkunt worden/ vnd ist das gefunden heyltumb alles zuͦ mall in dreyen anderen silberen kysten herauß jn den choͤr vff einem eignen altaer dar zuͦ gerust vur die keyserlich maiestat mit wirdigkeit vnd tztimlicher reuerentz gesatzt worden.
Namen der fursten vnnd bischoffen/ die gegenwertig seindt geweßen zuͦ Trier vff der begencknis vnd wie sye vur einander seint gestanden.
Churfursten.
&#x00B6; Driel Ertzbischoff zuͦ Mentz. Richardus Ertzbischoff zuͦ Trier.Philippus Ertzbischoff zuͦ Coͤlln. Ludwig Paltzgraff bey Reyn.
Bischoffen hertzogen vnd Marggrauen
Margraff Albrecht von Brandenburg.
Hoffmeisters des teutzschen ordes.
Georgius bischoff zuͦ Bamberg.
Marckgraff Friderich von Brandenburg.
Wilhelmus bischoff zuͦ Straßburg.
Ulrich hertzog zuͦ Wiirtenberg.
Marckgraff Christoff von Baden.
Matheus bischoff zuͦ Gurck.
Hugo bischoff zuͦ Tolle in loͤtringen
Margraff Kasimirus von Brandenburg.
Marckgraff Philippus von Baden.
 Im doem.Das.XXXVII.blat 
Marckgraff Johan von Brandenburg.
Marckgraff Ernst von Baden.

Namen der Ambasiaten vnd Bischoffen.

&#x00B6;Vnßers heligen vatters des bapst. Des konigs von franckreich. Bischoff zuͦ marsilien. Des koͤnigs vonn hispanien. Des koͤnigs von engellant. Des koͤnigs von nauerra. Hertzog wilhelm von beyren Des bischoffs von wurms. Des lantgraffen von hessen. Des bischoffs von Speyr. Graeff wilhelm geschwester. Graff zuͦ Hennenberg. Des hertzogen von Ferrare. Des herren ambasiat vß der walachey/ vnd vil anderen graffen vnd freyherren der man nit alle kunte schreiben vmd kurtze villen/ vnd vmb der grosse schade des adels.

Alls daz hochwirdig heiltumb geoͤffnet vnd vonden was vnd in kunschafft der fursten vn herren vnd gemeinem volckkommen/ waz kein vff hoͤren/ sonder ane vnderlaͤs der gemein roͤsse vnd bethe das man den heiligen rock sehen liesse. Also durch solche hefftige anlanges der fursten vnd gemeines volcks liessen mein gnedige her. (zuͦ billicher zierlicheit sulchen schatz zuͦ zeugen noch gar vngerust den heiligen rock in den falden wie der vonden waz zum ersten sehen/ aber da mit waz daz volck vngesettiget/ sonder rieffen hynnoch fester dan vor/ man soltt den heiligen rock gantz vß breyten vnd oͤffentlich zeiigen/ Also wurden do meine gnedigen herren durch sulche manigfeltig ruͦffen vnd anlanges vberwonden vnd rusteten sich mit bequemlicher tzeraͤt so sye best konten vnd moͤchten vnd tzeugten I ij  Von dem Heyltumb  den heyligen Roͤck/ gar vfflich vnnd vßgepreyt/ welches manchen menschen zuͦ weinen gereytzt hat/ wan zwischen den.xxiii.tagen die weile man tzeugt/ seynt zuͦ vele tagen gegenwurtig geweßen vber die hundert taußentt menschen/ welches durch die edlen die sych sulchs verstaent alßo vberschlagen ist vnder welchen gar wenig waren die nit zou weinen bewegtt warenn in anschawung des heyligen cleidts/ wan diser Rock gar beweglich ist an zuͦ sehen/ vnd muuͤß ein herter menche sein/ dem et nit ein besunder bewegniis in seynem hertzen erweckt. Sein farbe ist seltzam/ sye ist nit graw/ so ist sie auch nitt gantz brune/ vnd meins bedunckes zeugt sich das merer theyll vff thennet/ aber doͤtlich/ doch ist es nit dy farb gantz/ vnd verwandert sych nach der lufft/ Also
das kein maler die varb rechtt treffen mag/ Es wiirt auch sulche farb ytzunt in keinem landt gebraucht da von man zuͦ sagen weis.

ES seint aber ( alls ich vernommen habe ) an etlichen enden eins theyls geystlichen vnd weltlichen dye dißem heyligen Rock zuͦ laster/ verachten vnd vernichten/ Soͤnder tzweyffell nicht sonder yrer selen grosse beschwernis oͤfflich sprechende/ Es sy nit der rock vnßers herren Jesu/ vnd sey ein erdicht sach vnd nemen sulchs zuͦbeweren vur sich/ vil vnnutzer vermeßner erdichte rede/ vnd alligieren vur sich etliche vnwarhafftige erdicht schrifft/ die in keinem rechten zuͦ gelassen seind/ Ader vor bestendig von der cristlichen kirchen angenommen Welcher schrifft vnd  Im Doem Das.XXXVIII.bl  tractatel ich selbs diß jaer eintheil die doch gantz vnd gar erdicht vnd erlogen seint/ vnd nicht anders dan vmb eigens nutze willen erdacht zuͦ trucken vnd geltt da mit zuͦ vberkommen.

ES ist aber nit wunder das der heylig rock Cristi veruolgung leydt vnd bedunckt mich/ ein recht warhafftig tzeychen der warheit sein/ das es der recht rock ist/ wan nach der lere aller heiligen doctoren/ mag kein gut werck/ sunder grosse widerwertigkeit vnd anfechtung volbracht werden. So der herre dyß heyligen rock Cristus iesus das aller hoͤchste vnentlich gut/ von den glitteren des teuffels bys zuͤ dez aller schentlichsten todt des creutzes verfolgt wardt. Jst kein wunder das sein heilig cleyd auch verfolgtt werde/ wanso der teuffell an merckt die innigkeit vnd mancherley threne die auß dem tzeugen dyßen heyligen rocks kommen seyn/ vnnd noch werden vermerckt er wol/ was grossen schaden yme dar vß entstaͤn mag das zuͦuerhuͤtten richt er aen allen tzweyffell/ alle dy zuͦ/ die er vermerckt yme dar zuͦ hellffen moͤgen/ oder zuͦ helffen geneygt sein/ das seind am meinsten die alle wyssende die sich beduncken lassen/ das niemant me wyß dann sye allein/ vnd seind alls weyße/ das sye dye wacken sehent aetemen/ vnd das graͤs hoͤren wachßen vnd ertrincken offt in yrer weyßheit/ vnd entpfangen durch sulchen hoͤchmuͦt/ den sye in yren hertzen tragen groeßmechtigen schaden ann der selen/ das sye doch hye nit suellen/ vngetzeyffelt werden sye es nach diser welt woll werden entpfinden.
I iij  Von dem Heyltumb. 
ES muͤssen vorwitzig vermessen narren sein/ die sulchs einen ertzbischoff von trier/ ( der inn eygner person darby gewesen ist da erfonden ist worden ) vnd andere groͤßmechtigen herren fursten vnd graffen vnd fryen/ die vff den thoͤm stifft herren synd/ zuͦ  messen daz sye sulche sachen finden vnd erdichten muͤgen/ es ist yren furstlichen gnaden vyle zuͦ nahe geret/ Welches sonder tzwyffell kein weißer man thuet/ so es doch jn besonderheit got alßo gefuͤgt hat das/ das heylig cleydt durch jngeben befel vnd ansoech/ vnd in gegenwertigkeit des weltlichen haupts der gantzen cristenheyt des roͤmischen keisers mit den fursten vnd graͤffen des heiligen roͤmischen reichs/ fonden/ vßgeroͤfft/ vnd zum ersten getzeugt ist worden. Darumb du vurwitziger vmessener/ zwing dein mauͤl zuͦ/ vnd heb das nit in den hymel/ daz ist wider den hoͤchsten oͤbersten/ wiltu nit alls ein vngehoͤrsamer vnd aͤbgeschnitten glyt von der rechten lichnam gesehen werden/ vnd waz der roͤmische keiser mit anderen fursten vnd glideren des heiligen roͤemischen rychs bewert haben/ las du daz dar by blyben/ dann welcher in allen seinen sachen sunderlich sein wil/ der wiirtt auch zum letzten sunderlich geurteylt vnd ist die sunderlichheit nit ein cleine sund bey gott/ auch ist ein scháde bey dem menschen.

&#x00B6;Du moͤcht aber sprechen ja wie sol ich dan glauben/ das der Rock da sey/ so die Cronicken sagen das er zuͦ Zaphat vonden sy/ vnd von den dreyen bischoffen gregerio anthtioceno/ vnd Thoma Jerosolimiiano vnd Johanne Constantinopolitano zuͦ Jherusalem ge Im Doem. Das.XXXIX.blat  lagt/ vnd das solle beschehen sein bey den tzitten des Keyßers Mauricij/ vnnd vill Cronica sagen das/ vnd concordieren mitt einander/ Nun ist Mauricius lengst nach der tzeyt kommen alls du dein datum setzest das der rock zuͦ Trier kommen sey.

Dar vff antwort jch dier also das noch vill meer dinges inn den selben Cronicken von den wiirt/ da man auch anderswo den wyder syn vindet/ vnnd die Cronicken an vilen orten/ wyder sagen sye enander/ wie lyederlich mag der erst der es also gesatzt hat/ geyrret haben/ vyleichtt an dem namen des keyßes/ Aber so er Maurucium gesatzt hatt/ Soltt villeycht ein anderer Keyßer dar gesatzt haben. Oder aber ist villeychtt der anderen cleyder einns geweßen/ vnnd so der erst geyrret haet/ haben die anderen demnach all geirret/ Vrsach warumb wir haben zuͦ Trier in der stat auch alßo gare alte boecher/ die es betzeugent das der heylig rock vnßer lieben herren iesu cristi zuͦ Trier ist/ vnnd gar claerlich sagt/ vnd die ort tzeugen da man inn fondet hatt/ jnn aller der maß wie die Trierische Cronicken vnd die allten buͦcher das gewistt haben/ der eins theylls jnn dreyhundert iaren nit geschriben senydt worden. Darumb Sulche alltte buecheren muestu glauben geben/ dann das rechtt tzwingt dich dar zuͦ. &#x00B6;Item inn der rechten Cronica Eusebii jnn dem Original ( wer do suchen will ) welcher noch heutbeytag/ ein seer vast altes zuo Tryer ist/ das mit dem allten litter/ mitt sunderlichen fleys/ ontzweffell vnd grossem costen in pergamen geschriben ist/ findest  Von dem Heyltumb  du auch clerlich/ das der heylig rock durch Agricium zuͦ Trier kommen ist/ Dyße Cronica hat der heylig priester Jeronimus vß greckischer sprach zuͦ latein brachte/ vnd hat auch vil selbs dar zuͦ gemacht/ da Eusebius aebgelassen haͤt. Nun seind alle buͦcher Eusebij vnd Jeronimi von der kirchen angenommen
als du vindest/ distin.xv.romana/ vnd ich wil wol glauben das das selbige buͦche bey den tzeitten de derselbige heylige priester Jeronimus zuͦ Trier geweßen ist/ geschriben sey worden/ das buͦch magstu wol sehen ob du wilt.

&#x00B6;Es seint aber ettlich excerpta gedruckt vß der selben Cronica Eusebij vnd vil außgelassen das im Original beschriben stat/ vnder welchem auch dißes partickel jm truck außgelassen ist/ daz nimpt mich nit wiider/ vrsach. Die excerpta sind zuͦ Paris getruckt/ welche selbe vermeinen den rock in yrem landt zuͦ haben Aber ich hab den rechten zuͦ trier/ ( wie wol vnwirdig ) meinen henden gehabt/ vnd manig taußent menschen getzeygt.

&#x00B6;Item es jst meinem gnedigen herren von Trier geschickt worden/ das man funden hat/ jn einer so alten Cronica/ daz mans von altter kumerlich leßen moͤcht das der heilig Rock durch den Anthiochischen patriarchen Agricium gheen Trier bracht were Jtem haͤt man das auch fonden in vill anderen stetten im oͤber vnd niderlande do mans jnn allen buͦcheren claͤrlich findet/ das der heylige rock zuͦ Trier ist. Item jn dem martilogio Vsndardi monachi das er geschriben haet  Im Thoem. Das.XL.blat.  zuͦ dem grossen Karolo kalendas Septembris/ vnder anderen/ vindestu auch clerlichen/ wie der leychnam des heyligen apostels sant Mathijs/ Der vngenet rock vnßer herren Jesu cristi/ mit einem nagell/ vnd mit dem Messer/ das Jesus braucht am abentmael/ durch Sant Agricium zuͦ Trier bracht sey/ geschickt durch den heyligen pabst Siluester/ Nun hoͤrestu das mit auch vil geschrifft vnd buͦcher vur vns haben.

&#x00B6;Item will ich dier einen tzeugen/ der gar annders schreibt alls das der Rock sey. in der stat Galathe in eiuer kirchen/ zuͦ den Ertzengelen genant/ vnd ist dy stat von Constantinopolen gar nach taußent/ hunddert vnd funfftzig meyle/ da sulle er inn einer Crufften/ in einer hultzen archen ligen/ das vindestu in der Cronicka sansti Gregorii Tuorenensis episcopi in eynnem buechelin das er gemacht haett zu lobe vyler marteler/ Capitulo septimo.

&#x00B6;Item du vindest auch das frater hermannus jnn seiner Cronicka vnder dem Keyser Constantino schreibt/ das der ytzunt gemelt keyser Constantinus habe zuͦ Rome gebauwet die Kirch Sant Johans La tranensis/ vnd habe da selbst hinn gelagt mitt anderem heyltumb/ den heyligen rock vnßers lieben herren Jesu cristi/ hye auß magstu wol mercken das er zuͦ rome kommen sey/ vnd furter so man nichts vernimpt das er noch da selbst sey/ magstu wol glauben das dy heylige Keiserinnen Helena yren son Constantinuz vermoͤget habe yre den heyligen rock vnnßers herren K  Von dem Heyltumb.  verhengen mit anderem heyltumb zuͦ Trier zuͦschicken/ so sye also grosse zuͦ neygung zuͦ trier gehabt hat.

&#x00B6;Wer wolt glauben das sye das grosse cleynodt zuͦ Jherusalem gelassen soltt haben/ So sye doch auß grosser innigkeyt vnnd barmhertzigkeyt/ vnnd lieb den sye zuͦ gotthett/ stein vnd Seulen da christus an gegeyßelt ward/ won Jheruslaem zuͦ Rome brachtt hat vnd transferieret. Es synd auch noch mer stette in teuschen landen dy sich des heyligen rocks byß zuͦ diser zeit vmessen haben/ vnd dar zuͦ  jn yren kirchen gesucht aber nichts fonden So nun so mancherley schrifft seind/ von dan heyligen rock Etliche sprechent daz er von Zaphat zuͦ jerusalem sey bracht/ Die anderen daz er in der stat Galathe sey. Die dritten daz er zuͦ Rome sey. Die fierten daz er zuͦ trier sey. Die funfften sych selbs vmessen wie oben stet/ welchen wilt du nun billicher glauben/ dan den die dich daz oͤffentlich tzeugen daz sye sich durch jre schirfft vmessen zuͦ haben Im rechten glaubt man nicht den/ die vil sagen vnd antragen sonder man vrteilt den zuͦ/ die daz sye sprechent oder sagen/ beweysen nun ist kei krefftiger weystumb dan daz gesicht. &#x00B6;Dißer rock betzeugt sich selbs der warhafftig vnd recht rock seyn vnd wan du hyn nahe schauwen moͤchteste/ wurdestu bald mit mir sprechen/ daz es der recht rock were/ vnd so man ytztunt ein sulchen rock machen wolt/ so wer es in keinen weg zuͦthoͤn/ der arbeit der materien vnd der farben halber Es kan niemantz sagen wie nahe man dar bey ist auß waz materien daz er gemacht sey/ dann er hat einen tzimlichen griff/ zwischen Sammet vnd chamlott/ nitt alls  Im Doem.
Das.XLI.blat  sueß alls der sammet/ auch nit also gar herte alls der chamlot/ vnd bedunckt mich das etwas von Nesselen der jn sey/ doch kan niemant sagen warlich war von er gemacht sy. Man 
kan mynder versteen wye er gemachtt sey/ dan es ist ein seltzam arbeit nicht geweben das ist claer/ aber vff die maß wie in der Scolastica historia/ dar von geschriben stett/ daz er Reticulato opere gemacht sey/ daz ist gestrickt/ wie man henschen/ oder byretten strickt Aber daz selbig ist mit sulcher subtill gemacht/ das man es nit vernemen oder versten kan Auch sulche arbeit yzunt nit jnn kuntschafft der menschen ist/ Wie wol mein gnedigen herren haben ettliche subtile kunstiger vonn sulcher oder der gleychen oder arbeyt dar zuͦ gefuret/ woll lassen beschauwen/ Ob sye sich der arbeit oder materien verstaͤn kuntten/ mochten nichtzs entlichs dar von sagen/ dan sye wider vnd foer raͤtten mit anderen/ vnnd ist wunderlich gebloembt/ mit gar seltzamen figuren/ vnd ist ein alsulche arbeit/ das/ wo man in einem ort vfftrennet/wer er mitt keiner nadlen wyder zuͦ samen zuͦ hellffenn/ K ij  Von dem Heyltumb  Das was die vrsach/ darumb jnn die dyener vnd ritter Pilati nit zuͦ schneyden wolten/ vnd wan sye jn vf geschnitten hetten/ were er gare von einander gefallen/ vnnd were keynem sein theyll zuͦ nutze worden/ Abber das ist alles nit anders beschehen dan das die prophetien erfuelt wurden.

Er ist auch in sulcher gestalt vonden/ das er sich der heyligen ge#schrifft woll vergleychtt an dem alls gott Moysi gebot Numeri am .xv.capittell. Sage den kinderen von israel/ das sye jnne saume machen an den viere orten der cleyder [etc]. Abber Christus sprach selbst/ Jch bin nit kommen das gesetz auffzuͦloeßen/ sunder zuͦ vollbringen Also hat er sich dem gesetz nachgehaltten/ Von der farben des Rocks hab ich oben geschriben/ der verstet man gar nicht. Hyerumbb las von deinem lasterlichen nachreden abe/ vff das dich der tzorn gottes nit ergreyff/ wan das milt vnd barmhertzig lang beytens der straeff gottes/ wiirtt hernach mit grossem vnd schwaͤrheit vergolten/ Hye wil ich von dem heyligen rock end geben. Bittende dyemuͤttiglich. O milter vnd barmhertziger Jesus der jn dysem heyligen rock/ vyle vngemachs gelytten hast/ hunger vnd durst/ hytz vnd kelte/ dar jnnen bluͦttigen schweys am Oelberg geschweyst offt vnd vile grosse vnd schwere marter dar innen gelytten/ vnd mit deynem heyligen bluet begossen/ will mich armen betruebten sunder vmb der schwaͤrheitt/ deines bitteren leydens cleyden/ mitt dem cleyd der ewigen seligkeyt/ das ich von dißem jamerthael sonder reuwe vnnd leyd mey Im Doem Das.XLII.blat  ner sunde nimmer scheyden muͤsse. Amen.

BEy dißem heyligen rock/ tzeugt man auch daz messer das man bey dem rock geuonden hatt vnd den wurffel/ vnd vff denn letzten tag gybtt man den leuten den segen mit einem grossen Creutze von dem heyligen Crutze da christus an gestorben ist/ das Helena die heylige keyßerinnen mit dem anderen heyltumb ghen Trier geschikt hatt vnd also hatt ein endt die ordenung des tzeugens des neuwen heyltumbs fart
   Von dem ersamen raedt der statt Trier.
 
BEy dißer ordenung vnd tzeugens des hochwirdigen heyltumbs/ haben sich dy ersamen vnd weyßen herren Burgermeyster vnd raet der heyligen stat von Trier/ mein gunstigen lieben herren gare erberlich vnd tugentlich gehalten/ sich mit meinen gnedigen herren vom Thoem/ Jn aller ordenung woel durch einander besprochen vnd verstanden/ vnd nie vngleich getzogen/ wie wol der teuffel seine botten jn etliche ort geschickt haͤt/ die selben haben außbrachtt wie sye die geystlichen allesament zuͦ doet geschlagen hetten/ wer das den frommen herren nach geredt hat/ der het es erdicht/ vnd jnnen vill zuͦ lanck nach geredt/ wann sye yre priesterschafft vnd geistlichen jnn der stat wonende jnn allen eren halten/ vnd byß here in eren gehalten haben/ Sye haben auch einn loͤblich gutte K iij  Von dem Heyltumb  ordenung jnn der statt zuͦ Trier gemacht den pilgrin zuͦ nutze/ das man die nit hatt durffen schetzen/ nach eines yetlichen wolgefallen/ sonder wolle verordiniert wie man ein yetliche ware verkauffen solt vmb einen tzimlichen phfenninck/ brot/ wein/ byer fleisch/ vnd anders/ des sich die pilgrum alle belobten/ wie wol etlliche yre scheren geschliffen hatten/ da mit sy die pilgrum scheren woltten/ doch seindt sye durch solche ordenung verhindert worden ten.
  Von dem heyltumb in sant Niclas alter gefonden.  
IM jare vnßers herren taußent funffhundert vnd.xiij.des.xiij.tags Aprilis haben die edlen vn wolgeborren herren/ des hohen stiffts von trier ( vmb den angefangen bauw inn sant Niclas Choer gelegen in der selben kirchen zuͦ volbringen ) tzerbroechen sant Nical altaer jn dem vorgenanten chore/ Jn welchem sye fonden haben ein kiste wolbeschlagen vnd versygelt/ mit dem sygell loeblicher gedechtniis Johannes des ersten/ mit namen Ertzbischoff zuͦ trier Jn welcher kisten dis nachuolgende heyltumb fundden ist vnd seint darnach vff der heyligen apostel tag Philippi vnd Jacobi( welche tag man heltt vnd fiert engelkirchweyung des vorgemelten stiffts) vßgerueffen vnd verkundet jn gegenwaertigkeit vyler menschen mit loebgesang gott dem almechtigen zuͦ lob vnd zuͦ eren der die kirche mit so vyle hochwirdigen heyltum  [hatt geeret vnnd getzieret.]

